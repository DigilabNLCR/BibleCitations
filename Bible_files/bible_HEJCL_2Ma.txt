{'2Ma 1:1': 'Bratřím, po Egyptě rozptýleným Židům, vzkazují pozdrav bratří Židé, kteří jsou v Jerusalemě a Judsku. Blaho dokonalé!', '2Ma 1:2': 'Dobře čiň vám Bůh! Kéž pamatuje na svou smlouvu, kterou sjednal s Abrahamem, Isákem a Jakobem, věrnými sluhy svými!', '2Ma 1:3': 'Dej vám všem ducha, abyste ho ctili a činili vůli jeho velkomyslně a s ochotou.', '2Ma 1:4': 'Kéž otevře srdce vaše zákonu, příkazům svým a udělí (vám) pokoj !', '2Ma 1:5': 'Vyslyš modlitby vaše, usmiř se na vás a neopouštěj vás za zlých časů!', '2Ma 1:6': 'Proto modlíme se ustavičně zde za vás.', '2Ma 1:7': 'Za kralování Demetria léta stého šedesátého devátého, my Židé psali jsme vám v návalu soužení, který přišel na nás za těch let, od té doby, co odstoupil Jason od svaté země a od království (Božího).', '2Ma 1:8': 'Vypálili bránu a vylili krev nevinnou. Tu modlili jsme se k Pánu a byli jsme vyslyšeni. Podávali jsme oběti krvavé i nekrvavé, rozsvítili jsme světla a předložili jsme chleby.', '2Ma 1:9': 'Nyní tedy slavte dny stánků v měsíci kasleu.', '2Ma 1:10': '(Psáno) léta stého osmdesátého osmého. (My), lid, který jest v Jerusalemě a Judsku, starší i Juda (přejeme) Aristobulovi, učiteli Ptolemea krále, který jest z pokolení pomazaných kněží, i Židům, kteří jsou v Egyptě blaho a zdar!', '2Ma 1:11': 'Z velikých nebezpečí od Boha vysvobozeni jsouce velice mu děkujeme za to, že jsme byli s to, bychom proti takovému králi bojovali.', '2Ma 1:12': 'On totiž vyhnal [z Persie] ty, kteří bojovali proti nám a proti svatému městu.', '2Ma 1:13': 'Neboť když on, vůdce, přibyl do Persie a s ním nesmírné vojsko, padl v chrámě (bohyně) Nanee oklamán byv chytrostí kněží Nanee.', '2Ma 1:14': 'Když totiž na ta místa přitáhl Antioch s přáteli svými, jako by se s ní chtěl zasnoubiti, aby si vzal mnoho pokladů jménem věna,', '2Ma 1:15': 'když je byli kněží Naneini předložili a když on s několika vešel do ohrady chrámu, zavřeli chrám,', '2Ma 1:16': 'když byl vešel Antioch; poté otevřevše skryté dvéře do chrámu, metali kamení, zabili vůdce a jeho průvodčí, na kusy je rozsekali a setnuvše jim hlavy vyvrhli je ven.', '2Ma 1:17': 'Za vše požehnán buď Bůh, který vydal bezbožníky (na záhubu).', '2Ma 1:18': 'Hodlajíce tedy slaviti očistu chrámu dvacátého pátého dne měsíce kasleu, za věc nutnou jsme pokládali oznámiti vám (to), byste i vy slavili den stánků a den ohně, který dán byl, když Nehemiáš po vystavění chrámu a oltáře obětoval oběti.', '2Ma 1:19': 'Když totiž otcové naši vedeni byli do Persie, kněží tehdejší, kteří Boha ctili, vzavše tajně oheň s oltáře skryli jej v údolí, kde byla hluboká a suchá studna; v té jej uschovali tak, že to místo zůstalo všem neznámo.', '2Ma 1:20': 'Když pak mnoho let minulo a líbilo se Bohu, aby poslán byl Nehemiáš od perského krále, poslal (tento) vnuky oněch kněží, kteří jej byli skryli, aby vyhledali ten oheň; a když nám vypravovali, že nenašli ohně, ale hustou tekutinu,', '2Ma 1:21': 'kázal jim jí navážiti a sobě přinésti; a když byly oběti (již) položeny, rozkázal kněžím Nehemiáš pokropiti tou tekutinou dříví i to, co bylo na ně vloženo.', '2Ma 1:22': 'Když se to stalo a přišla chvíle, kdy slunce, které prve bylo za mrakem, zase zasvítilo, zapálil se oheň veliký, takže se všichni divili.', '2Ma 1:23': 'Zatím co se oběť dokonávala všichni kněží konali modlitbu: Jonatas začínal, ostatní odpovídali.', '2Ma 1:24': '(Ta) Nehemiášova modlitba zněla takto: „Pane Bože, všech věcí stvořiteli, hrozný a silný, spravedlivý a milosrdný, který jsi sám jediný dobrotivý král,', '2Ma 1:25': 'jediný dobrodinec, jediný spravedlivý, všemohoucí a věčný, jenž vysvobozuješ Israele ze všeho zlého, který jsi učinil otce (naše) svými vyvolenci, který jsi je posvětil,', '2Ma 1:26': 'přijmi (tuto) oběť za všecek lid svůj israelský, chraň a posvěcuj majetek svůj!', '2Ma 1:27': 'Shromažď nás rozptýlené, vysvoboď ty, kteří jsou v porobě národů a popatř na ty, kteří jsou v potupě a v ohavnosti; ať zvědí národové, že jsi ty Bůh náš!', '2Ma 1:28': 'Sevři (trestem) ty, kteří nás utlačují a ty, kteří nás haní zpupně!', '2Ma 1:29': 'Zasaď lid svůj na místě svatém, jak byl slíbil Mojžíš!"', '2Ma 1:30': 'Kněží zpívali také písně, až byla oběť dokonána.', '2Ma 1:31': 'A když byla dokonána, rozkázal Nehemiáš zbytkem tekutiny políti větší kameny.', '2Ma 1:32': 'Když se tak stalo, plamen z nich se zapálil, ale od světla, které se zastkvělo od oltáře byl stráven.', '2Ma 1:33': 'Jak se ta věc roznesla a když bylo oznámeno králi perskému, že na místě, kde byli oheň schovali kněží, kteří byli poté odvedeni do zajetí, ukázala se tekutina, kterou pak Nehemiáš a průvodčí jeho posvětili oběti:', '2Ma 1:34': 'král uváživ tu věc a důkladně ji vyšetřiv, udělal mu posvátnou ohradu, aby potvrdil to, co se bylo stalo,', '2Ma 1:35': 'A když to potvrdil, dal kněžím mnoho výborných a rozličných darů; vlastní rukou bera dával jim.', '2Ma 1:36': 'Nehemiáš nazval to [místo] Neftar, to znamená „Očista". Od mnohých však nazýváno bývá Nefi.', '2Ma 2:1': 'Ve spisech Jeremiáše proroka nachází se (netoliko), že rozkázal těm, kteří se měli stěhovati do zajetí, aby vzali něco ohně, jak řečeno bylo výše, ale (také) že přikázal zajatcům,', '2Ma 2:2': 'když jim dal zákon, aby nezapomínali na příkazy Páně a na mysli aby nepobloudili vidouce modly zlaté a stříbrné a ozdoby jejich.', '2Ma 2:3': 'A jiné takové věci mluvě napomínal jich, aby nevzdalovali zákona od srdce svého.', '2Ma 2:4': 'Bylo také v tom spise, jak rozkázal prorok ze zjevení Božího, jehož se mu dostalo, stánek i archu za sebou nésti, když se vydal na cestu k hoře, na kterou byl vystoupil Mojžíš a (se které) viděl dědictví Boží.', '2Ma 2:5': 'Přišed tam Jeremiáš, nalezl v jeskyni místo, i vnesl tam stánek, archu a kadidlový oltář a zatarasil vchod.', '2Ma 2:6': 'Poté přišli společně někteří z jeho družiny, aby si poznamenali to místo, ale nemohli (je) najíti.', '2Ma 2:7': 'Když to zvěděl Jeremiáš káral je řka: „Neznámé bude (to) místo, dokud Bůh neshromáždí zase lidu svého a nesmiluje se.', '2Ma 2:8': 'Tehdy ukáže (zase) Pán ty věci a zjeví se velebnost Páně v oblaku jako se byl Mojžíšovi také zjevoval a jako se ukázal, když Šalomoun prosil, aby místo posvěceno bylo velikému Bohu.', '2Ma 2:9': 'Byltě nadmíru moudrostí obdařen a ve své moudrosti obětoval obět při posvěcení a dokonání chrámu.', '2Ma 2:10': 'Jako i Mojžíš modlil se Pánu a oheň s nebe spadlý spálil zápalnou obět, tak i Šalomoun modlil se, i sestoupil oheň s nebe a spálil zápalnou obět.', '2Ma 2:11': 'Tu řekl Mojžíš: „Protože nebylo snědeno, co bylo za hřích (obětováno), bylo (to) spáleno."', '2Ma 2:12': 'Podobně i Šalomoun po osm dní slavil posvěcení.', '2Ma 2:13': 'Ve spisech, to jest v pamětech Nehemiášových sepsány jsou (nejen) věci tytéž, ale také to, že založiv knihovnu shromáždil [z krajin] knihy, také proroků a Davidovy listy královské a (listy) o darech.', '2Ma 2:14': 'Podobně i Juda všecky ty spisy potracené skrze válku, která nás potkala, shromáždil a jsou u nás.', '2Ma 2:15': 'Proto žádáte-li těch věcí, pošlete si pro ně posly, kteří by je k vám donesli.', '2Ma 2:16': 'Hodlajíce tedy slaviti očistu (chrámu) píšeme vám; protož dobře učiníte, budete-li ty dny slaviti.', '2Ma 2:17': 'Od Boha pak, který vysvobodil svůj lid a dal všem dědictví, království a kněžství jakož i svatost,', '2Ma 2:18': 'jak byl slíbil v zákoně, očekáváme, že se brzy nad námi smiluje a shromáždí nás (ze zemí) pod nebem na místo svaté.', '2Ma 2:19': 'Neboť vytrhl nás (již) z velikých nebezpečí a místo (svaté) vyčistil.', '2Ma 2:20': '(Příběhy) o Judovi Machabejském, o bratřích jeho, o vyčištění velikého chrámu, o posvěcení oltáře,', '2Ma 2:21': 'dále o bojích proti Antiochovi Slavnému a synu jeho Eupatorovi,', '2Ma 2:22': 'o nebeských zjeveních, kterých se dostalo těm, kdož pro Židy statečně se měli, takže veškeré země, ačkoliv jich málo bylo, zase dobyli, množství cizinců zahnali,', '2Ma 2:23': 'nejslavnějšího chrámu na světě zase nabyli, město vysvobodili, zákony, které zrušeny byly, zase obnovili, kdyžtě Pán s veškerou přízní jim milostiv byl,', '2Ma 2:24': 'příběhy v pěti knihách Jasona Cyrenského obsažené pokusili jsme se v jednu knihu krátce pojmouti.', '2Ma 2:25': 'Neboť vidouce množství knih a obtíž, kterou mají pro množství látky ti, kdož chtějí se ponořiti do příběhů dějinných,', '2Ma 2:26': 'snažili jsme se, aby těm, kteří chtějí (pouze) čísti, dostalo se duchovního požitku, těm, kteří usilují věc si zapamatovati ulehčení, všem pak čtenářům užitku.', '2Ma 2:27': 'My sami ovšem, kteří jsme se podjali této práce zkracovací, neuvázali jsme se v práci lehkou, ale ve věc plnou bdění a potu', '2Ma 2:28': 'jako ti, kdož hody strojí a hledají jiným po vůli býti; pro vděk mnohých rádi práci neseme;', '2Ma 2:29': 'podrobné údaje o každé věci spisovatelům ponechávajíce sami krátký výtah, jaký má býti, podati chceme.', '2Ma 2:30': 'Jako totiž stavitel nového domu o všecko stavení pečovati má, kdežto ten, kdo malovati má příhodným plochám k ozdobě (toliko) pozornost věnovati musí, tak souzeno má býti i o nás.', '2Ma 2:31': 'Promysliti látku totiž, spořádati ji důvodně, a s největší pečlivostí každou okolnost vyšetřiti přináleží (prvnímu) spisovateli dějin;', '2Ma 2:32': 'ale tomu, kdo chce výtah podati, dlužno dovoliti stručnost výrazu jakož i vyhýbati se obšírnosti při vypravování událostí.', '2Ma 2:33': 'Odtud tedy počneme vypravovati; pokud se týče předmluvy, dosti buď na tom, co jsme již řekli; byloť by pošetilé před vypravováním rozvláčně mluviti, při vypravování samém pak (příliš) stručným býti.', '2Ma 3:1': 'Když tedy obyvatelstvo svatého města bylo ve všem pokoji, když také zákonů ještě velmi dobře bylo dbáno, ježto Oniáš velekněz byl muž zbožnosti a ducha, majícího v nenávisti všecko zlé,', '2Ma 3:2': 'stávalo se, že i králové a knížata to místo v největší úctě měli a chrám převelikými dary oslavovali,', '2Ma 3:3': 'takže i Seleukus, král asijský, dával ze svých důchodů všecky náklady, kterých obětní bohoslužba žádala.', '2Ma 3:4': 'Tu Šimon z pokolení Benjaminova, ustanoven byv správcem chrámu, usiloval o nějakou nesprávnost v městě, ve které se mu velekněz protivil.', '2Ma 3:5': 'Nemoha však nad Oniášem nabýti vrchu přišel k Apolloniovi, synu Tarseovu, který tehdy byl vůdcem Célesyrie a Fenicie,', '2Ma 3:6': 'a oznámil mu, že jest pokladna v Jerusalemě plná peněz, nesčíslných, že obecní majetek jest nesmírný, takže není úměrný počtu obětí, a že by možno bylo, aby to všecko v moc královu se dostalo.', '2Ma 3:7': 'Když Apollonius pověděl králi o penězích, o kterých mu oznámeno bylo, král povolav Heliodora, který byl jeho úředníkem, poslal ho s rozkazem, aby řečené peníze přinesl.', '2Ma 3:8': 'Tedy Heliodor hned se vypravil na cestu předstíraje, že chce města Célesyrie a Fenicie projeti, v pravdě však aby vykonal, co mu byl král uložil.', '2Ma 3:9': 'Když však přijel do Jerusalema a ve městě od nejvyššího kněze laskavě přijat byl, vypravoval mu o vyzrazených penězích, vyjevil mu, z jaké příčiny tu jest a vyptával se, má-li se věc skutečně tak.', '2Ma 3:10': 'Tu mu velekněz oznámil, že jsou to úschovy na výživu vdov a sirotků,', '2Ma 3:11': 'něco pak z toho, o čem bezbožný Šimon učinil oznámení, že jest Hyrkana, (syna) Tobiášova, muže velmi vznešeného, všeho pak stříbra že jsou čtyři sta hřiven, a zlata dvě stě.', '2Ma 3:12': 'Venkoncem že nemůže býti, aby oklamáni byli ti, kteří se svěřili místu a chrámu, který po všem světě ctěn jest pro jeho ctihodnost a svatost.', '2Ma 3:13': 'Ale on pravil, že to podle toho, jak měl poručeno od krále, vším způsobem musí doneseno býti králi.', '2Ma 3:14': 'Ustanoveného dne tedy všel Heliodor (do chrámu), aby věc vyřídil. Proto bylo nemalé zděšení po všem městě.', '2Ma 3:15': 'Kněží v kněžském rouše před oltář hodivše sebou vzývali s nebe toho, který o těch úschovách zákon vydal, aby těm, kteří ty věci byli si uschovali, v celosti je zachoval.', '2Ma 3:16': 'Každý, kdo viděl tvář nejvyššího kněze, ucítil ránu v srdci; neboť obličej a barva na něm změněná ukazovala vnitřní bolest srdce.', '2Ma 3:17': 'Bylať muže toho truchlivost a hrůza těla sevřela, ze které hledícím naň patrná byla bolest srdce jeho.', '2Ma 3:18': 'Lidé houfem z domů se sbíhali aby se veřejně modlili, ježto mělo v potupu přijíti to město.', '2Ma 3:19': 'Také ženy majíce přepásaná prsa žínicemi po ulicích se sbíhaly; i panny, které (jindy) v ústraní bývaly, vybíhaly k Oniášovi, jiné ke zdem, jiné pak vyhlédaly z oken;', '2Ma 3:20': 'všecky však spínajíce ruce k nebi modlily se.', '2Ma 3:21': 'K politování bylo očekávání směsice lidu i velekněze v úzkosti postaveného.', '2Ma 3:22': 'Ti tedy vzývali všemohoucího Boha, aby svěřené sobě věci těm, kteří (mu je) svěřili, ve vší celosti byly zachovány.', '2Ma 3:23': 'Heliodor pak chystaje se vykonati, co si byl umínil, byl již sám se (svými) drabanty na tom místě pokladů.', '2Ma 3:24': 'Ale duch všemohoucího Boha velmi zřetelně se ukázal, takže všichni, kteří se opovážili poslechnouti ho, padše mocí Boží strachem omdleli.', '2Ma 3:25': 'Ukázal se jim totiž jakýsi kůň, hrozného mající jezdce, nejlepším oděním ozdobený, který úprkem předními kopyty dorážel na Heliodora; ten pak, který na něm seděl, zdálo se, že měl odění zlaté.', '2Ma 3:26': 'Dále ukázali se také dva udatní jinoši, vynikající silou, výborní krásou a nádherně oblečení, kteří postavivše se u něho s obou stran (ho) mrskali bez přestání mnohými ranami (ho) tepouce.', '2Ma 3:27': 'Heliodor hned padl na zemi a byl obklíčen velikou mrákotou; uchopili ho tedy, vložili na nosítka a kvapně jej vynesli ven.', '2Ma 3:28': 'Tak ten, který s mnohými běhouny a drabanty byl všel k pokladně výše jmenované, nesen byl ven, ježto mu nikdo nepomohl, poznav zjevnou Boží moc;', '2Ma 3:29': 'a tak on Boží mocí ležel němý zbaven jsa vší naděje, že se pozdraví.', '2Ma 3:30': 'Židé pak dobrořečili Pánu, že zvelebil své místo; a chrám, který málo před tím plný strachu a hrůzy byl, když se ukázal všemohoucí Pán, radostí a veselostí naplněn byl.', '2Ma 3:31': 'Tu někteří z Heliodorových přátel ihned prosili Oniáše, by vzýval Nejvyššího, aby život daroval tomu, který ke smrti pracoval.', '2Ma 3:32': 'Nejvyšší kněz obávaje se, aby snad král se nedomníval, že Židé spáchali na Heliodorovi nějaký zločin, podal obět za uzdravení (toho) muže.', '2Ma 3:33': 'Když se nejvyšší kněz modlil, titéž jinoši v táž roucha oblečení postavili se u Heliodora a řekli: „Děkuj Oniášovi knězi, neboť pro něho daroval tobě Pán život.', '2Ma 3:34': 'Ty, který jsi bičován byl od Boha, hlásej všem veliké skutky a moc Boží!" To pověděvše zmizeli.', '2Ma 3:35': 'Heliodor podav obět Bohu a sliby veliké učiniv tomu, který mu život vrátil, a poděkovav Oniášovi, pojal vojsko a vrátil se ke králi.', '2Ma 3:36': 'Svědčil pak všem o těch skutcích velikého Boha, které byl na své oči viděl.', '2Ma 3:37': 'A když se král otázal Heliodora, kdo by způsobilý byl, aby ještě jednou byl poslán do Jerusalema, řekl:', '2Ma 3:38': '„Máš-li nějakého nepřítele nebo člověka, který o tvé království ukládá, pošli ho tam a vrátí se ti zbičovaný, jestliže vůbec životem vyvázne, protože na tom místě opravdu jest nějaká moc Boží.', '2Ma 3:39': 'Ten totiž, jenž má příbytek na nebi, jest opatrovníkem a ochráncem toho místa, a ty, kteří přicházejí, aby zle činili, tepe a zahlazuje.', '2Ma 3:40': 'Tak tedy má se věc s Heliodorem a se zachováním pokladnice.', '2Ma 4:1': 'Simon výše jmenovaný, zrádce pokladu i vlasti, mluvil zle o Oniášovi, jako by on byl nabádal Heliodora k tomu a on byl původcem (všeho) zla;', '2Ma 4:2': 'dobrodince města, obránce národa svého a horlitele zákona Božího opovážil se nazvati úkladníkem království.', '2Ma 4:3': 'Když pak se nepřátelství tak velice rozmohlo, že někteří přátelé Šimonovi dokonce vražd se dopouštěli,', '2Ma 4:4': 'Oniáš znamenaje nebezpečí (hrozící ze) sváru a že Apollonius, vůdce Célesyrie a Fenicie svým zuřením zlobu Šimonovu rozmnožuje, vypravil se ke králi,', '2Ma 4:5': 'ne aby žaloval na spoluobčany, ale maje na zřeteli obecné dobro všeho národa.', '2Ma 4:6': 'Neboť viděl, že bez královského opatření není možno pokoj obnoviti a že Šimon nepřestane od svého bláznovství.', '2Ma 4:7': 'Ale po smrti Seleukově, když nastoupil vládu královskou Antioch, který slul „Slavný", stál Jason, bratr Oniášův, o nejvyšší kněžství :', '2Ma 4:8': 'odebrav se tedy ke králi sliboval mu tři sta šedesát hřiven stříbra a z jiných důchodů osmdesát hřiven.', '2Ma 4:9': 'Nadto sliboval i jiných sto padesát (hřiven), bude-li (mu) dovoleno, aby sobě ze své moci tělocvičnu a hřiště pro jinochy vystavěl, obyvatelům pak Jerusalema aby se dostalo občanského práva v Antiochii.', '2Ma 4:10': 'Když král k tomu svolil a on nabyl vlády, počal hned ve svém národě zaváděti pohanské mravy.', '2Ma 4:11': 'Ruše práva, z dobrotivosti daná Židům od králů zásluhou Jana, otce Eupolema, který byl mezi zákonitými posly k Římanům za účelem přátelství a spojenectví, ruše práva měšťanů zaváděl obyčeje proti zákonu.', '2Ma 4:12': 'Opovážil se totiž pod samým hradem vystavěti tělocvičnu a nejušlechtilejší jinochy na místa necudnosti postaviti.', '2Ma 4:13': 'Byl to ne počátek, ale rozmach pohanství a cizáctví pro ohavnou a neslýchanou nešlechetnost bezbožníka a nekněze Jasona pokročilo', '2Ma 4:14': 'tak, že již kněží nedbali služeb při oltáři, ale pohrdajíce chrámem a zanedbávajíce oběti, pospíchali, aby účastni byli zápasů, protizákonného pořádání jich a cviků v házení diskem;', '2Ma 4:15': 'čestná místa po otcích za nic sobě nepokládajíce řeckých poct na výsost si vážili;', '2Ma 4:16': 'proto je stihla nebezpečná tíseň; neboť ti, kterých mravů následovali a kterým ve všem podobni býti se snažili, stali se jim nepřáteli a zhoubci.', '2Ma 4:17': 'Proti zákonu Božímu totiž činiti nebývá bez trestu; však to potomní čas ukáže.', '2Ma 4:18': 'Když pak byly v Tyru konány pětileté zápasy, kterých se účastnil i král,', '2Ma 4:19': 'poslal nešlechetný Jason z Jerusalema bezbožníky, aby donesli tři sta dvoudrachem stříbra na oběť ke cti Herkulově; ti, kteří je byli přinesli žádali však (sami), aby nebyly vydány na oběti, protože by to nebylo slušno, ale aby byly obráceny na jiné výdaje.', '2Ma 4:20': 'Bylo to tedy ustanoveno od zasilatele na oběti Herkulovi, ale pro přítomné (posly) bylo to dáno na lodi o třech řadách vesel.', '2Ma 4:21': 'Když pak poslán byl do Egypta Apollonius, syn Mnesteův, protože nastoupil na trůn král Ptolemeus Filometor, Antioch poznav, že nepřeje zájmům jeho království, a staraje se o své vlastní dobro, vydal se na cestu, přišel do Joppe a odtud do Jerusalema.', '2Ma 4:22': 'Byl slavně přijat od Jasona a od města; všel tam ve světle pochodní a za radostných výkřiků; odtud pak obrátil se s vojskem do Fenicie.', '2Ma 4:23': 'Po třech letech poslal Jason Menelaa, bratra svrchu jmenovaného Šimona, aby donesl peníze králi a o věcech potřebných odpověď přinesl.', '2Ma 4:24': 'Ale on zalíbil se králi, když byl se vydával za velmože a převedl velekněžství sám na sebe nadsadiv nad Jasona tři sta hřiven stříbra.', '2Ma 4:25': 'Přijav od krále příkazy přišel (zase do Jerusalema) člověk nic hodného kněžství na sobě nemající, ale plný zuřivosti ukrutného tyrana a vzteku líté šelmy.', '2Ma 4:26': 'Tak byl Jason, který byl vlastního bratra obelstil, sám také oklamán; byl z něho poběhlík do země Amoňanů vyhnaný.', '2Ma 4:27': 'Menelaus pak obdržel sice vladařství, avšak o peníze, králi slíbené, nic se nestaral, ač ho Sostratus, který byl velitelem hradu, upomínal; – ', '2Ma 4:28': 'jemu totiž příslušelo vybírati dávky – proto byli oba povoláni ke králi.', '2Ma 4:29': 'Menelaus sesazen byl s kněžství a na jeho místo nastoupil Lysimachus, jeho bratr; Sostratus pak stal se vladařem na Cypru.', '2Ma 4:30': 'Když se tyto věci dály, přihodilo se, že se Tarsané a Mallané vzbouřili, protože Antiochidě, ženině králově, darem dáni byli.', '2Ma 4:31': 'Proto král spěšně přišel, aby je upokojil; zanechal za svého náměstka Andronika, jednoho ze své družiny.', '2Ma 4:32': 'Menelaus, domnívaje se, že nabyl příhodné chvíle, ukradl některé zlaté nádoby z chrámu a daroval je Andronikovi; jiné rozprodal do Tyru a po okolních městech.', '2Ma 4:33': 'Oniáš, nabyv o tom jistých zpráv, káral ho, sám jsa na bezpečném místě, patřícím Antiochii vedle Dafne.', '2Ma 4:34': 'Proto Menelaus přistoupiv k Andronikovi žádal ho, aby Oniáše zabil. Ten přišel tedy k Oniášovi, podáním pravice a přísahou – ačkoli byl jemu podezřelý – přemluvil ho, aby z bezpečného místa vyšel a hned ho zabil nestydě se práva.', '2Ma 4:35': 'Pro tu příčinu netoliko Židé, ale i jiní národové se hněvali těžce nesouce vraždu nespravedlivou na takovém muži spáchanou.', '2Ma 4:36': 'Když pak se král navrátil z míst cilicijských, přistoupili k němu Židé antiochijští a spolu i Řekové, stěžujíce sobě na nespravedlivou smrt Oniášovu.', '2Ma 4:37': 'Tu Antioch zarmoutiv se srdečně pro Oniáše a hnut byv soustrastí ronil slzy, vzpomínaje na sebekázeň a umírněnost mrtvého.', '2Ma 4:38': 'A rozpáliv se v mysli kázal Andronika svléci ze šarlatu, po všem městě kolem voditi a na témže místě, kde byl nad Oniášem bezbožnost spáchal, toho svatovraha života zbaviti; tak mu Pán hodným trestem odplatil.', '2Ma 4:39': 'Když však Lysimachus na radu Menelaovu v chrámě byl mnoho pokradl, a když se ta věc roznesla, srotil se lid proti Lysimachovi; – drahně zlata bylo již tehdy vyneseno – ', '2Ma 4:40': 'když se tedy zástupy zdvihly a mysli hněvem naplněny byly, Lysimachus ozbrojiv asi tři tisíce mužů počal nespravedlivě užívati moci, maje vůdcem jakéhos Tyranna sešlého věkem, ale také mravností.', '2Ma 4:41': 'Jak tedy zpozorovali Lysimachovo násilí, chopili se jedni kamení, jiní silných klacků a někteří metali popel na Lysimacha.', '2Ma 4:42': 'Tak mnozí byli raněni, jiní zabiti (ostatní) pak všichni na útěk zahnáni; také svatokrádce samého zabili u pokladnice.', '2Ma 4:43': 'Pro ty věci bylo zavedeno vyšetřování proti Menelaovi.', '2Ma 4:44': 'Když totiž přišel král do Tyru, vznesli naň tu věc tři muži, od starších vyslaní.', '2Ma 4:45': 'Menelaus, jsa již usvědčen, slíbil Ptolemeovi mnoho peněz dáti, aby krále přemluvil.', '2Ma 4:46': 'Proto Ptolemeus zavedl krále do jedné síně, aby se tam prý ochladil, a odrazil ho od předsevzetí;', '2Ma 4:47': 'tak Menelaa, všeho zla původce, zprostil (obžaloby), kdežto ubožáky, kteří za nevinné byli by soudem uznáni, i kdyby před Scyty při (svou) byli vedli, ty odsoudil na smrt.', '2Ma 4:48': 'Tak rychle nespravedlivě potrestáni byli ti, kteří za město, národ a posvátné nářadí při vedli.', '2Ma 4:49': 'Pro tu příčinu i Tyrští. horšíce se dali je štědře pohřbíti.', '2Ma 4:50': 'Menelaus pak pro lakotu mocných zůstal v moci a rostl v zlobě na zkázu měšťanů.', '2Ma 5:1': 'Téhož času podnikl Antioch druhé tažení do Egypta.', '2Ma 5:2': 'Tu se přihodilo, že po všem městě Jerusalemě viděli po čtyřicet dní v povětří jezdce v zástupech, ani sem tam jezdí, majíce zlaté roucho a ozbrojeni jsouce kopími;', '2Ma 5:3': '(viděli) čety jezdců (k bitvě) sešikované, oboustranné potyčky, mávání štíty, množství v přilbách s tasenými meči, vrhání střel a třpyt zlatých odění i pancířů všelijakých druhů.', '2Ma 5:4': 'Proto všichni se modlili, aby se to vidění obrátilo k dobrému.', '2Ma 5:5': 'Tu vyšla lživá pověst, že jest Antioch mrtev. I vzal Jason neméně než tisíc mužů a napadl náhle město; měšťané sběhli se (sice) na zeď, ale město bylo na konec vzato; Menelaus utekl na hrad.', '2Ma 5:6': 'Jason nešetře měšťanů svých zabíjel je; nepomyslil, že štěstí proti soukmenovcům jest největší neštěstí; domníval se, že bere znamení vítězství nepřátelům a ne spoluobčanům.', '2Ma 5:7': 'Přes to vladařství nedosáhl; ale konec úkladů jeho byl, že došel hanby; jako poběhlík vrátil se zase do Amonska.', '2Ma 5:8': 'Konečně ke své zkáze byl od Arety, krále arabského, zajat; utíkal pak z města do města ode všech jsa v nenávisti jakožto odpadlík od zákona, a proklínán jsa jakožto nepřítel vlasti a měšťanů vyhnán byl do Egypta.', '2Ma 5:9': 'Tak ten, který mnohé byl vyhnal z vlasti jejich, zahynul sám v zemi cizí, odšed (prve) k Lacedemonským domnívaje se, že tam pro příbuznost najde útočiště;', '2Ma 5:10': 'a ten, který mnoho nepochovaných nechal pohozených, sám neoplakaný a nepohřbený zůstal pohozen, nedošed pohřbu v cizině aniž dostav místo ve hrobce otcovské.', '2Ma 5:11': 'Když se ty věci tak dály, domníval se král, že chtějí Židé od. něho odpadnouti; proto vytáhnuv z Egypta se zvířecí zuřivostí vzal město útokem.', '2Ma 5:12': 'A rozkázal vojákům zabíjeti, kohokoli napadnou nešetřiti, pobíti i ty, kteří se utekou nahoru do domů.', '2Ma 5:13': 'Proto dálo se vraždění mladých i starých, vyhlazování žen i dětí, zabíjení panen i nemluvňat.', '2Ma 5:14': 'Za celé tři dny osmdesát tisíc lidí zahynulo: čtyřicet tisíc bylo jich zabito a tolikéž prodáno.', '2Ma 5:15': 'Ale ani na tom neměl dosti; opovážil se také vjíti do chrámu na vší zemi nejsvětějšího za vůdce maje Menelaa, zrádce zákona a vlasti;', '2Ma 5:16': 'bera nešlechetnýma rukama svatá nádobí, věcí darovaných od jiných králů a měst k ozdobě a slávě místa, nehodně se dotýkal a špinil je.', '2Ma 5:17': 'Tak omámen jsa Antioch na mysli nepovážil, že pro hříchy obyvatelů města maličko se hněval Bůh a proto že se dostalo tomu místu také pohrzení;', '2Ma 5:18': 'kdyby totiž nebyli padli do množství hříchů, tak jako Heliodor od krále Seleuka poslaný, aby vyloupil pokladnu, byl by i tento hned jak přišel zmrskán a zajisté od (své) všetečnosti odvrácen býval.', '2Ma 5:19': 'Avšak Bůh nevyvolil si pro místo národ, nýbrž místo pro národ.', '2Ma 5:20': 'Protož i to místo, které později mělo býti účastno štěstí, stalo se účastným národního neštěstí; a to, které bylo za hněvu Boha všemohoucího opuštěno, mělo býti zase, až se veliký Pán usmíří, k největší slávě povýšeno.', '2Ma 5:21': 'Antioch tedy vzav z chrámu tisíc a osm set hřiven rychle se navrátil do Antiochie domnívaje se z pýchy, že učiní zemi splavnou a moře schůdné – pro zpupnost mysli.', '2Ma 5:22': 'Zůstavil pak i úředníky, aby trápili národ; a sice v Jerusalemě Filipa, rodem Fryga, mravy ukrutnějšího nežli byl ten, který ho ustanovil;', '2Ma 5:23': 'na Garizimu Andronika a (kromě těch) Menelaa, který tíže nežli jiní na měšťany doléhal.', '2Ma 5:24': 'Jsa proti Židům poslal nenáviděného Apollonia s vojskem dvacíti dvou tisíců, poručiv jemu všecky dospělého věku pobíti, ženy pak a mládež prodati.', '2Ma 5:25': 'Ten když přitáhl do Jerusalema, stavěje se pokojným choval se klidně až do svatého dne sobotního; když pak Židé světili svátek, rozkázal svým lidem, aby se chopili zbraně.', '2Ma 5:26': 'A pobil všecky, kteří se vyšli dívati; běhaje s oděnci po městě zahubil veliké množství lidu.', '2Ma 5:27': 'Juda Machabejský však s jinými devíti uchýlil se na poušť, a tam byl se svými mezi zvěří na horách živ; pokrmem rostlinným se živíce trvali tu, aby nebyli nuceni s jinými se poskvrniti.', '2Ma 6:1': 'Po nemnohém čase poslal král starce jednoho antiochijského, aby nutil Židy odpadnout od zákonů otcovských a Božích.', '2Ma 6:2': 'Měl také znesvětiti chrám jerusalemský a nazvati jej (chrámem) Joviše Olympského, chrám pak garizimský měl nazvati podle povahy tamních obyvatelů (chrámem) Joviše Hostiného.', '2Ma 6:3': 'Velmi zlý a těžký byl všem sběh zločinů;', '2Ma 6:4': 'byltě chrám plný prostopášnosti, hodování pohanského, smilnících s nevěstkami; do svatých nádvoří svévolně se vtíraly ženy; vnášeli tam neslušné věci;', '2Ma 6:5': 'také oltář byl plný nepřístojných obětí, jež zákon zapovídal.', '2Ma 6:6': 'Ani dny sobotní nebylo možno zachovávati, ani sváteční dny otcovské slaviti aniž komu vůbec se přiznati, že jest Žid;', '2Ma 6:7': 'ale vláčeni byli s hořkým násilím na den králových narozenin k obětem; a když byl svátek Bakchův, bývali nuceni břečťanem se věnčiti a ke cti Bakchově v průvodech obcházeti.', '2Ma 6:8': 'Z popudu Ptolemea došel rozkaz do blízkých měst pohanských, aby také oni totéž činili proti Židům, aby konali oběti;', '2Ma 6:9': 'ty pak, kteří by nechtěli přestoupiti k obyčejům pohanským, aby usmrtili, bylo proto viděti bědování.', '2Ma 6:10': 'Tak (na příklad) byly dvě ženy obžalovány, že své syny obřezaly; ty, zavěsivše jim nemluvňata na prsa, když je byli veřejně po městě obvedli, shodili se zdi.', '2Ma 6:11': 'Jiní, kteří se do nejbližších jeskyní byli sešli a skrytě den sobotní světili, když se to na ně proneslo Filipovi, byli upáleni, protože se ostýchali pro přísné svěcení (soboty) násilím sobě pomoci.', '2Ma 6:12': 'Prosím těch, kteří čísti budou tuto knihu, aby se nedali zastrašiti těmito odpornými příhodami, ale povážili, že ty události nejsou na záhubu, ale na pokárání národa našeho.', '2Ma 6:13': 'Neboť nedati hříšníkům dlouho vůle své provozovati, ale hned je trestati, jest znamení velikého dobrodiní (Božího).', '2Ma 6:14': 'Neboť ne jako na jiné národy čeká Pán shovívavě, aby je trestal, až přijde soudný den proto, že naplněna byla míra hříchů (jejich),', '2Ma 6:15': 'neusoudil tak i o nás, aby teprve potom trestal hříchy naše na nás, až by došly vrcholného množství.', '2Ma 6:16': 'Proto nikdy milosrdenství svého nám neodnímá; trestaje protivenstvím neopouští lidu svého.', '2Ma 6:17': 'To však k napomenutí čtenářů krátce řečeno bud! Ale nyní dlužno nám vrátit se k vypravování.', '2Ma 6:18': 'Tedy Eleazar, jeden z předních zákoníků, muž ač vysokého věku, pěkných lící, byl nucen, aby otevra ústa jedl vepřové maso.', '2Ma 6:19': 'On však vyvolil raději slavnou smrt nežli potupný život, přišel dobrovolně na popravu', '2Ma 6:20': 'jsa si vědom toho, že dlužno vydati se (na popravu) a (ji) trpělivě snésti tomu, kdo si umínil, že nebude z lásky k životu jísti toho, co jest zakázáno.', '2Ma 6:21': 'Ti, kteří tu konali službu, nemístnou soustrastí pohnuti jsouce pro staré přátelství s mužem tím pojavše jej soukromí prosili ho, aby si dal přinésti maso, které směl jísti, maso pak z oběti podle rozkazu králova ať jí na oko,', '2Ma 6:22': 'aby tím činem ušel smrti; pro staré přátelství s mužem tím tu vlídnost mu prokazovali.', '2Ma 6:23': 'On však počal uvažovati o vznešené důstojnosti stařeckého svého věku, o přirozené jasnosti šedin, o výborném životě od mládí, i odpověděl rychle podle svatého, od Boha daného zákona, že chce, aby ho poslali na onen svět.', '2Ma 6:24': '„Neboť" – pravil – „nesluší se na náš věk přetvářeti se, aby mnozí z jinochů domnívajíce se, že devadesátiletý Eleazar odpadl k pohanství,', '2Ma 6:25': 'aby též oni pro mé pokrytectví a pro trochu vratkého života nedali se svésti, já pak bych tím nedošel potupné skvrny na svém stáří.', '2Ma 6:26': 'Neboť i kdybych nyní ušel mukám lidským, neunikl bych přece ruce Všemohoucího ani živ ani mrtev.', '2Ma 6:27': 'Proto zmužile z tohoto života vycházeje ukáži se hodna starého věku,', '2Ma 6:28': 'jinochům pak zůstavím hrdinný příklad, podstoupím-li čestnou smrt s ochotnou myslí a statečně pro vzácné a svaté zákony." Když to pověděl, hned ho vlekli na popravu.', '2Ma 6:29': 'Ti, kteří ho vedli, a nedlouho před tím soustrast s ním měli, rozhněvali se pro jeho řeči majíce za to, že byl z pýchy mluvil.', '2Ma 6:30': 'On pak ranami dobíjen jsa vzdechl a řekl: „Hospodine, který máš svatou znalost všeho, ty víš jistě, že já, který jsem mohl smrti ujíti, tuhé bolesti na těle snáším, ale že to v duši z úcty k tobě trpím rád."', '2Ma 6:31': 'Tak dokonal svůj život zůstaviv netoliko mládeži, ale i všemu národu památku své smrti za příklad ctnosti a šlechetnosti.', '2Ma 7:1': 'Také sedm bratří i s matkou popadených nuceno bylo od krále – biči a žilami mučeni byli – aby maso vepřové proti zákonu jedli.', '2Ma 7:2': 'Tu řekl jeden z nich jménem ostatních: „Co se tážeš a čeho se chceš od nás dověděti? Hotovi jsme raději zemříti nežli otcovské zákony [Boží] přestoupiti!"', '2Ma 7:3': 'Král rozhněvav se kázal pánve a hrnce měděné podpáliti. Když byly hned rozpáleny,', '2Ma 7:4': 'rozkázal tomu, který jménem jich byl mluvil, jazyk vyřezati, kůži s hlavy stáhnouti a osekati konce rukou a nohou, ani se ostatní bratři s matkou jeho na to dívali.', '2Ma 7:5': 'Když již dokonce k ničemu nebyl, dal rozpálit oheň a ještě dýchajícího na pánvi péci. Zatím co se dlouho na ní mučil, ostatní s matkou se vespolek napomínali, aby zmužile zemřeli', '2Ma 7:6': 'těmito slovy: „Pán Bůh (to) vidí a jistě smiluje se nad námi, jak prohlásil Mojžíš v písni káravé: „Smiluje si nad služebníky svými."', '2Ma 7:7': 'Když první tím způsobem byl umřel, přivedli na potupné muky druhého. Kůži s vlasy mu s hlavy sedřevše tázali se, bude-li jísti, prve, nežli by po všem těle na každém údě mučen byl.', '2Ma 7:8': 'On odpověděl jazykem svých otců: „Neučiním toho!" Protož i ten potom utrpěl muky jako první;', '2Ma 7:9': 'a již duši vypustit maje řekl: „Ty nešlechetníče, zabíjíš nás sice pro tento život, avšak král světa nás pro zákony jeho mrtvé k životu věčnému vzkřísí!"', '2Ma 7:10': 'Po tomto mučili potupně třetího. Když od něho žádali jazyk, hned jej vyplazil, ruce mužně vztáhl', '2Ma 7:11': 'a neohroženě řekl: “S nebe tyto údy mám, ale pro zákon Boží nevážím si jich nyní, neb raději mám, že je od Boha zase dostanu."', '2Ma 7:12': 'I podivil se král a družina jeho zmužilosti mládencově, že za nic nepokládal muky.', '2Ma 7:13': 'Když ten tak skonal, čtvrtého týmže způsobem mukami trápili.', '2Ma 7:14': 'Blízek jsa smrti řekl: “Milo je těm, které lidé na smrt vydávají, kojiti se nadějí, od Boha vzbuzenou, že zase od něho vzkříšeni budou; ty však nebudeš míti vzkříšení k životu!"', '2Ma 7:15': 'Pátý, když ho přivedli a trápili, pohleděl na ně a řekl:', '2Ma 7:16': '„Moc nad nimi maje, ačkoli jsi smrtelný, činíš, co chceš; avšak nedomnívej se, že jest národ náš od Boha opuštěn!', '2Ma 7:17': 'Jen trpělivě počkej a uzříš velikou moc jeho, kterak tebe i potomstvo tvé trápiti bude!"', '2Ma 7:18': 'Po něm přivedli šestého a ten počínaje umírati řekl: „Nemyl se zbytečně! My totiž trpíme pro sebe toto, protože jsme zhřešili proti svému Bohu a věci budící hrůzu dějí se na nás;', '2Ma 7:19': 'ty však nemni, že ti to bez trestu projde, že ses pokusil proti Bohu bojovati!"', '2Ma 7:20': 'Nad obyčej matka podivu a slavné památky hodna jest; ta totiž vidouc, ano sedmero synů (jejích) jednoho dne hyne, dobrou myslí to snášela pro naději, kterou měla v Boha.', '2Ma 7:21': 'Plna jsouc moudrosti napomínala každého z nich zmužile jazykem otců a mysl ženskou povzbuzujíc myslí mužskou', '2Ma 7:22': 'řekla jim: „Nevím, kterak jste se vzali v lůně mém; nedarovala jsem vám také já ducha ni života, aniž jsem já spojila údy každého.', '2Ma 7:23': 'Proto stvořitel světa, který způsobil, že člověk vznikl a který vymyslil vznik všech věcí, ducha i život vám zase z milosrdenství vrátí, ježto vy nyní sami sebe nevážíte pro jeho zákon!" ,', '2Ma 7:24': 'Antioch maje za to, že je tupen a hlasem domlouvající (ženy) pohrdaje, nejmladšího, který ještě zbýval, napomínaje netoliko slovy, ale i přísahou (mu) potvrzoval, odstoupí- li od zákona otců, že jej obohatí, šťastným učiní, že ho pokládati bude za přítele a že mu dá vše, co si přeje.', '2Ma 7:25': 'Ale když se k tomu jinoch nikterak neměl, povolal král matku a přimlouval jí, aby byla jinochovi radou na jeho záchranu.', '2Ma 7:26': 'Když ji byl mnohými slovy napomínal, připověděla, že bude synu svému přimlouvati;', '2Ma 7:27': 'nachýlivši se tedy k němu a posmívajíc se ukrutnému tyranu, jazykem otců řekla: „Synu můj, smiluj se nade mnou, která jsem tebe devět měsíců v životě nosila, tři roky ti mléko dávala, tebe krmila a k tomuto věku tě přivedla;', '2Ma 7:28': 'prosím tě, synu, abys pohleděl na nebe i na zemi a na všecky věci, které na nich jsou a poznal, že z ničeho Bůh učinil je i lidské pokolení;', '2Ma 7:29': 'neboj se toho kata, ale hoden jsa svých bratří přidruž se k nim a podstup smrt, abych tě v (den) onoho smilování zase s bratřími tvými přijala."', '2Ma 7:30': 'Když ona ještě mluvila, řekl jinoch: „Na koho čekáte? Neposlechnut rozkazu králova, ale příkazu zákona, který dán jest nám skrze Mojžíše.', '2Ma 7:31': 'A ty, původce veškeré zloby proti Židům, neujdeš rukou Božích.', '2Ma 7:32': 'My totiž pro své hříchy tyto věci trpíme.', '2Ma 7:33': 'Ačkoliv Pán Bůh náš kárající a trestající nás maličko se na nás hněvá, však zase udobří se na své sluhy.', '2Ma 7:34': 'Ty však, nešlechetníče a ze všech lidí nejhanebnější, nevypínej se zbytečně marnou nadějí a nerozpaluj se na sluhy jeho!', '2Ma 7:35': 'Neboť ještě jsi neušel soudu všemohoucího Boha, který všecko vidí.', '2Ma 7:36': 'Moji bratři totiž maličko nyní potrpěvše došli slíbeného života věčného; ale ty Božím soudem spravedlivé pokuty za svou zpupnost budeš trpěti.', '2Ma 7:37': 'Já s bratřími svými duši i tělo vydávám pro zákony otců vzývaje Boha, by brzy milostiv byl národu našemu, ty abys přinucen byl skrze muky a trest vyznat, že on jediný jest Bůh,', '2Ma 7:38': 'a na mně a na mých bratřích aby přestal Všemohoucího hněv, který spravedlivě stihl všecek rod náš."', '2Ma 7:39': 'Tedy král rozpáliv se hněvem proti tomuto nade všecky ukrutněji zuřil těžce nesa, že se mu posmíval.', '2Ma 7:40': 'I ten tedy čist jsa umřel doufaje všecek v Boha.', '2Ma 7:41': 'Nejposléze, po synech, konec vzala i matka.', '2Ma 7:42': 'Tolik budiž řečeno o obětních hostinách a hrozných ukrutnostech.', '2Ma 8:1': 'Juda Machabejský a jeho druhové chodili tajně po osadách; svolávali soukmenovce, přátele a přibravše si ty, kteří zůstali židovství věrni, přivedli k sobě (asi) šest tisíc mužů.', '2Ma 8:2': 'A vzývali Pána, aby shlédl na lid, ode všech šlapaný, aby se slitoval nad chrámem od bezbožníků znesvěcovaným,', '2Ma 8:3': 'aby se slitoval také nad hynoucím městem, jež mělo býti co nevidět se zemí srovnáno, aby slyšel hlas krve k němu volající,', '2Ma 8:4': 'a konečně, aby rozpomena se na hanebné zabíjení nevinných dítek, jakož i na rouhání, jež se dala proti jeho jménu ukázal, že se hněvá pro ty věci.', '2Ma 8:5': 'Machabejský tedy sebrav množství lidu stával se pohanům nepřemožitelným, ježto hněv Páně obrátil se v milosrdenství.', '2Ma 8:6': 'Čině totiž nenadálé vpády do měst a osad pálil je a zabíraje výhodná místa nemálo porážek činil mezi nepřáteli.', '2Ma 8:7': 'Nejčastěji v noci takové výpravy podnikal. Pověst o jeho udatnosti byla rozšířena všude.', '2Ma 8:8': 'Filip vida, že ten muž zakrátko vzrostl a že mívá často štěstí, dopsal Ptolemeovi, vůdci Célesyrie a Fenicie, aby královské věci přispěl na pomoc.', '2Ma 8:9': 'Ten tedy rychle poslal Nikanora, (syna) Patroklova, z nejpřednějších přátel (králových) dav mu ze všelikých národů ne méně nežli dvacet tisíc ozbrojenců, aby veškeren národ židovský vyhladil; přidělil mu také Gorgiáše, válečníka ve věcech vojenských velmi zkušeného.', '2Ma 8:10': 'Nikanor si umínil, že dávku, která Římanům odvedena býti měla, dva tisíce hřiven, ze zajatých Židů králi celou částkou zapraví;', '2Ma 8:11': 'hned také poslal do pomořských měst vyzývaje ke kupování židovských otroků a slibuje, že devadesát otroků za hřivnu dávati bude; neprohlédal k trestu, který měl od Všemohoucího na něho dojíti.', '2Ma 8:12': 'Juda zvěděv to, oznámil Židům, kteří s ním byli, o Nikanorovu tažení.', '2Ma 8:13': 'Někteří z nich strachujíce se a nedůvěřujíce spravedlnosti Boží dali se na útěk;', '2Ma 8:14': 'jiní však to, co jim (ještě) zbývalo prodávali a spolu k Pánu se modlili, aby je vysvobodil od bezbožného Nikanora, který je byl prodal prve nežli se s nimi srazil;', '2Ma 8:15': 'a ne-li pro ně, tedy pro smlouvu s otci jejich a pro velebné a svaté jméno své, kterým jsou pojmenováni.', '2Ma 8:16': 'Machabejský svolav tedy své lidi, sedm tisíc mužů, prosil, aby se nestrachovali nepřátel, aniž se báli množství těch, kteří nespravedlivě proti nim táhnou, ale aby statečně bojovali', '2Ma 8:17': 'majíce před očima pohanu, která byla nespravedlivě od nich místu svatému způsobena, jakož i křivdu (učiněnou) městu v posměch uvedenému, nadto i zrušené řády předků.', '2Ma 8:18': '„Oni zajisté" – pravil – „doufají ve zbraně a vedle toho i v odvahu; my však doufáme v Pána všemohoucího, který může jediným pohybem zahladiti i ty, kteří proti nám táhnou i všecek svět.', '2Ma 8:19': 'Připomenul jim také Boží pomoci, kterých se dostalo otcům, a že za Senacheriba sto osmdesát pět tisíců zahynulo;', '2Ma 8:20': '(připomenul jim) dále bitvu, kterou svedli proti Galatům v Babylonii, jak jich všech toliko šest tisíců, když došlo k skutku a když macedonští druhové se kolísali, s pomocí jim s nebe danou sto dvacet tisíců porazilo, za což mnoho výhod se jim dostalo."', '2Ma 8:21': 'Těmi slovy učiněni byli pevní a hotovi pro zákon a vlast zemříti.', '2Ma 8:22': 'Poté ustanovil bratry své Šimona, Josefa a Jonatu za vůdce každého zástupu podřídiv každému tisíc pět set mužů.', '2Ma 8:23': 'Když byl poté Esdráš předčítal jim ze svaté knihy, (Juda) vydal heslo „S pomocí Boží" a veda první šik napadl Nikanora.', '2Ma 8:24': 'Majíce za pomocníka Všemohoucího pobili přes devět tisíc lidí; větší pak díl vojska Nikanorova zeslabivše množstvím raněných přinutili jej k útěku.', '2Ma 8:25': 'Těm, kteří přišli je kupovat peníze pobravše, se všech stran je stíhali.', '2Ma 8:26': 'Ale časem jsouce tísněni navrátili se; byloť před sobotou; pro tu příčinu nemohli dále jich pronásledovati.', '2Ma 8:27': 'Sebravše tedy zbroj jejich a kořist světili sobotu děkujíce Pánu, který je vysvobodil ten den počav milosrdenství své jim (zase) prokazovati.', '2Ma 8:28': 'Po sobotě dali z kořisti poškozencům, sirotkům a vdovám; o ostatek rozdělili se sami se svými.', '2Ma 8:29': 'Po těchto událostech všichni konali společnou modlitbu prosíce milosrdného Pána, aby se dokonale usmířil na své sluhy.', '2Ma 8:30': 'Bojujíce s vojskem vedeným od Timoteje a Bakchida pobili z nich přes dvacet tisíc, opanovali vysoké pevnosti a rozdělili množství kořisti rovným dílem poškozence, sirotky, vdovy ano i starce podělivše.', '2Ma 8:31': 'Sesbíravše zbraně jejich pečlivě všecky složili na příhodných místech, ostatek pak kořisti přinesli do Jerusalema.', '2Ma 8:32': 'Zabili také Filarcha, který byl s Timotejem, muže nešlechetného, který byl mnohými věcmi Židy trápil.', '2Ma 8:33': 'Když slavili v Jerusalemě slavnost vítězství, toho, který svaté dveře byl zapálil, totiž Kallistena, když byl se utekl do jednoho domu, spálili, vrátivše mu mzdu přiměřenou jeho bezbožnostem.', '2Ma 8:34': 'Prahanebný Nikanor, který byl přivedl tisíc kupců, aby kupovali Židy,', '2Ma 8:35': 'ponížen byl s pomocí Boží od těch, kterých sobě za nic nevážil; složiv se sebe roucho slávy, přímou cestou utíkaje sám přibyl do Antiochie, přišed do velikého neštěstí pro zahynutí svého vojska.', '2Ma 8:36': 'A který sliboval zapraviti Římanům daň za (prodané) zajatce jerusalemské, ohlašoval nyní, že Židé mají ochránce v Bohu a že tedy nemohou raněni býti, protože se drží zákonů od něho stanovených.', '2Ma 9:1': 'Téhož (asi) času vracel se Antioch s hanbou z Persie.', '2Ma 9:2': 'Byltě vtáhl do města, zvaného Persepolis a pokoušel se vyloupiti chrám a město porobiti. Ale když lid ke zbrani se utekl, byl obrácen na útěk; tak se stalo, že Antioch na útěk zahnaný s hanbou se navracoval.', '2Ma 9:3': 'Na cestě k Ekbatanám zvěděl, co se stalo s Nikanorem a Timotejem.', '2Ma 9:4': 'Tedy pohnut jsa hněvem domníval se, že (vinu za) křivdu, kterou mu učinili ti, kteří ho zahnali, bude moci na Židy svaliti; proto rozkázal hnáti vůz svůj, aby bez přestání cestu konal, zatím co nebeský trest již nad ním se vznášel; neboť takto zpupně mluvil: „Přijeda do Jerusalema udělám z něho židovský hřbitov!"', '2Ma 9:5': 'Ale ten, který všecky věci vidí, Pán Bůh Israelův udeřil ho ranou neuzdravitelnou a neviditelnou. Neboť jak tu řeč dokončil, popadlo ho ukrutné bolení střev a hořké muky ve vnitřnostech;', '2Ma 9:6': 'a to dokonale spravedlivě, ježto sám mnohými a novými mukami jiných střeva mučíval. Přes to nikterak nepřestával od své zlosti,', '2Ma 9:7': 'ale nadto ještě plný jsa zpupnosti, ohněm srše v duši proti Židům rozkázal (větším) chvatem jeti. Tak se stalo, že za prudké jízdy spadl s vozu a těžce tělo obraziv, na (všech) údech se trápil.', '2Ma 9:8': 'Plný nadlidské zpupnosti, jemuž se zdálo, že i mořským vlnám rozkazovati a nejvyšší hory na váze vážiti může, ten nyní k zemi jsa sražen na nosítkách nesen byl, zjevnou Boží moc sám na sobě osvědčuje.', '2Ma 9:9': 'Došlo až k tomu, že z těla bezbožníkova červi se prýštili, že za živa v bolestech maso s něho pršelo a že puchem a zápachem z něho vojsko bylo obtěžováno.', '2Ma 9:10': 'A toho, který málo před tím se domníval, že nebeských hvězd dosahá, toho žádný nemohl pro nesnesitelný zápach snésti.', '2Ma 9:11': 'Tu tedy počal se vzdávati těžké zpupnosti a k poznání sebe přicházeti Boží ranou jsa napomínán, kdyžtě každou chvíli bolesti jeho se rozmáhaly.', '2Ma 9:12': 'A když již ani sám svého zápachu nemohl snésti, takto se vyslovil: „Spravedlivo jest býti poddánu Bohu a smrtelnému člověku nedomnívati se, že jest Bohu roven."', '2Ma 9:13': 'I modlil se ten nešlechetník Pánu, od něhož neměl dosíci milosrdenství.', '2Ma 9:14': 'Město, k němuž s chvatem jel, aby je se zemí srovnal a hřbitovem udělal, žádá nyní svobodným učiniti;', '2Ma 9:15': 'Židy, o kterých byl řekl, že mu nemají ani pohřbu hodni býti, ale že je chce dáti ptactvu a šelmám rozchvátit a že je i s dítkami vyhladí – nyní slibuje, že je rovné Atheňanům učiní;', '2Ma 9:16': 'také svatý chrám, který prve vyloupil, že nejlepšími dary ozdobí, posvátné nářadí že rozmnoží a náklady potřebné na oběti ze svých důchodů že dodávati bude;', '2Ma 9:17': 'nadto i Židem že se stane, že zchodí všecka místa země a moc Boží že bude hlásati.', '2Ma 9:18': 'Ale když bolesti nepřestávaly – byltě na něho spravedlivý Boží soud dolehl – zoufaje napsal Židům list, jakýsi odpros tohoto obsahu:', '2Ma 9:19': '„Nejlepším občanům, Židům, mnoho pozdravů (vzkazuje) a zdrávi a šťastni aby byli (přeje) král a velitel Antioch.', '2Ma 9:20': 'Dobře-li se máte vy a synové vaši, a dějí-li se všecky věci podle přání vašeho, vzdáváme (Bohu) největší díky.', '2Ma 9:21': 'Já sice nemocen jsem, na vás však dobrotivě pamatuji. Na svém návratu z Persie těžkou nemocí byv zachvácen za potřebné jsem soudil, abych se staral o obecné dobro.', '2Ma 9:22': 'Nezoufám o sobě, ale naději velikou mám, že z té nemoci vyjdu.', '2Ma 9:23': 'Maje však na zřeteli, že i otec můj za oněch časů, kdy v hořejších zemích vedl vojsko, ukázal, kdo má býti nástupcem jeho v panování,', '2Ma 9:24': 'aby obyvatelstvo této země – kdyby se přihodilo něco proti očekávání, nebo kdyby bylo co těžkého oznámeno – vědouc, komu jest zanechána vláda, nezakusilo zmatku;', '2Ma 9:25': 'uvažuje dále, že okolní mocnářové a sousedé (říše mé) číhají na vhodnou chvíli, a čekají, co se sběhne: ustanovil jsem svého syna Antiocha králem; toho jsem častokráte odjížděje do hořejších království mnohým z vás poroučel a jemu jsem psal také přiložený list.', '2Ma 9:26': 'Proto vás prosím a žádám, abyste pamatovali na dobrodiní všem a každému zvláště prokázaná a každý aby zachoval věrnost mně i synu mému.', '2Ma 9:27': 'Doufám totiž, že on mírně a vlídně (s vámi) nakládati bude a že následuje mých úmyslů i přítelem vám bude."', '2Ma 9:28': 'Tak ten vrah a rouhač hrozně trpě, tak jak sám s jinými nakládal, v cizině na horách bídnou smrtí život dokonal.', '2Ma 9:29': 'Filip, který byl spolu s ním vychován, pohřbil tělo jeho a obávaje se Antiochova syna odešel k Ptolemeovi Filometorovi do Egypta.', '2Ma 10:1': 'Machabejský a stoupenci jeho, an je Pán ochraňoval, dobyli zase chrámu i města;', '2Ma 10:2': 'oltáře, kterých byli cizinci po ulicích nastavěli, jakož i modlářské chrámy zbořili.', '2Ma 10:3': 'Poté vyčistili chrám, udělali oltář jiný a vykřesavše oheň z kamenů, dávajících jiskry obětovali po dvou letech oběti a položili (zase) kadidlo, lampy a předkladné chleby.', '2Ma 10:4': 'Ty věci učinivše padli na zemi a prosili Pána, aby již neupadali v takové neštěstí; ale, kdyby i kdy hřešili, aby od něho milostivěji pokáráni byli, avšak nebyli vydáváni cizím a rouhavým lidem.', '2Ma 10:5': 'Přihodilo se pak, že téhož dne, kdy chrám od cizinců poskvrněn byl, byl vyčištěn – dvacátého pátého dne měsíce kasleu.', '2Ma 10:6': 'S veselím slavili osm dnů jako slavnost stánků rozpomínajíce se, že před krátkým časem slavný den stánků na horách a v jeskyních jako zvířata byli slavili.', '2Ma 10:7': 'Pročež nosili hůlky, břečťanem ovinuté, listnaté ratolesti a palmové haluze ke cti toho, který jim dal šťastně vyčistit místo jeho.', '2Ma 10:8': 'Uložili pak obecním usnesením a ustanovením všemu národu židovskému, aby každý rok slavil tyto dny.', '2Ma 10:9': 'Takový byl konec života Antiocha, jenž slul Slavný.', '2Ma 10:10': 'Nyní vypravovati budeme o událostech za Eupatora, syna bezbožného Antiocha; neštěstí, která se dala za válek, zkrátka podáme.', '2Ma 10:11': 'Ten tedy ujav království ustanovil správcem říše nějakého Lysiáše, velitele vojska ve Fenicii a Syrii.', '2Ma 10:12': 'Ptolemeus totiž, přijmím Macer, umínil si, že bude vůči Židům dbáti spravedlnosti zvláště pro bezpráví, které se stalo proti nim, a že pokojně bude s nimi nakládati.', '2Ma 10:13': 'Byl však proto obžalován od přátel u Eupatora. Byl také častokrát zrádcem nazýván proto, že Cypr sobě od Filometora svěřený opustil a k Antiochu Slavnému přeběhl, ale i od něho také odešel; proto jedem život dokonal.', '2Ma 10:14': 'Tehdy Gorgiáš, vladař oněch krajin, najav cizí žoldnéře často proti Židům bojoval.', '2Ma 10:15': 'Také Edomci, kteří drželi výhodné pevnosti a vyhnané z Jerusalema přijímali, podnikali boje.', '2Ma 10:16': 'Ale stoupenci Machabejského na modlitbách Pána vzývajíce, aby jim pomocen byl, udeřili na edomské pevnosti;', '2Ma 10:17': 'silně se na ně obořivše zmocnili se (těch) míst; kde se kdo naskytl, zabili; úhrnem pobili neméně než dvacet tisíc lidí.', '2Ma 10:18': 'Když pak utekli někteří na dvě velmi pevné a všemi prostředky na obranu opatřené věže,', '2Ma 10:19': 'Machabejský zanechav Šimona, Josefa a Zachea s vojsky jejich dosti četnými, aby jich dobyli, sám odebral se k bojům tam, kam ho větší potřeba volala.', '2Ma 10:20': 'Ale vojsko Šimonovo lakotou svedené dalo se od některých z těch, kteří na věžích byli, penězi namluviti; přijavše sedmdesát tisíc drachem dopustili některým utéci.', '2Ma 10:21': 'Když bylo Machabejskému oznámeno, co se stalo, shromáždiv vůdce lidu žaloval, že za peníze prodali (své) bratry nepřátele jejich propustivše.', '2Ma 10:22': 'Tyto zrádce tedy pobiv rychle těch dvou věží dobyl.', '2Ma 10:23': 'Ježto vždycky, kdykoliv vložil ruku na zbraň měl štěstí, na dvou pevnostech zahubil více nežli dvacet tisíc.', '2Ma 10:24': 'Ale Timotej, který prve přemožen byl od Židů, sebrav vojsko z množství cizinců a shromáždiv asijskou jízdu přitáhl, aby zbraní dobyl země Judské.', '2Ma 10:25': 'Když se přibližoval, Machabejský a stoupenci jeho modlili se Pánu prachem hlavy posypavše, bedra žínicemi přepásavše', '2Ma 10:26': 'a u kraje oltáře padše, aby jim milostiv byl, nepřátelům pak jejich aby byl nepřítelem a protivníkům jejich aby se protivil, jak zákon dí.', '2Ma 10:27': 'Po modlitbě vzavše zbroj vytáhli daleko z města a položili se velmi blízko před nepřítelem.', '2Ma 10:28': 'Hned pak jak slunce vyšlo, utkaly se obě strany; tito měli za rukojmí vítězství a štěstí Pána kromě své statečnosti, onino za vůdce boje měli zuřivost.', '2Ma 10:29': 'Když bitva nabyla prudkosti, ukázalo se nepřátelům s nebe pět mužů na koních, ozdobených zlatými uzdami; ti postavili se Židům v čelo.', '2Ma 10:30': 'Dva z nich Machabejskéhho doprostřed vzavše a zbrojí svou ho zakryvše ve zdraví zachovávali; na nepřátele pak šípy a blesky stříleli, takže slepotou zmámeni a venkoncem zmateni jsouce padali.', '2Ma 10:31': 'Padlo dvacet tisíc pět set pěších a šest set jezdců.', '2Ma 10:32': 'Timotej (sám) utekl do silné pevnosti Gazary, které velel Chereáš.', '2Ma 10:33': 'Machabejský se svým vojskem s veselím obléhali tu pevnost čtyři dny.', '2Ma 10:34': 'Obležení spoléhajíce se na pevnost místa, nad míru zlořečili a pronášeli potupné řeči.', '2Ma 10:35': 'Když však se rozedníval pátý den, dvacet junáků z vojska Machabejského rozpálivše se hněvem pro rouhání, zmužile přitrhli ke zdi a s lítou myslí postupujíce zlézali ji;', '2Ma 10:36': 'jiní taktéž vystoupivše počali věže a brány zažehati a ty zlolajce za živa spalovati.', '2Ma 10:37': 'Celé dva dny pustošivše pevnost, Timoteje, nalezše ho v jednom místě schovaného, zabili; také bratra jeho Chereáše a Apollofana zavraždili.', '2Ma 10:38': 'Když ty věci vykonali, písněmi a chválami dobrořečili Pánu, který veliké věci učinil v Israeli a dal jim vítězství.', '2Ma 11:1': 'Brzy potom Lysiáš, poručník a příbuzný králův, správce říše, těžce nesa to, co se bylo stalo,', '2Ma 11:2': 'sebrav osmdesát tisíc (pěšáků) a všecku jízdu táhl proti Židům maje za to, že dobuda města učiní z něho příbytek pohanům,', '2Ma 11:3': 'z chrámu že bude míti peněžitý důchod jako z jiných pohanských chrámů a kněžství na každý rok že bude prodávati.', '2Ma 11:4': 'Nikterak neměl na paměti moc Boží, ale mysli bezuzdné jsa spoléhal se na množství pěchoty, na tisíce jezdců a na osmdesát slonů.', '2Ma 11:5': 'Vtrhnuv tedy do Judska a přiblíživ se k Betsuře, která byla na pevném místě, pět honů daleko od Jerusalema, dobýval té pevnosti.', '2Ma 11:6': 'Když Machabejský a stoupenci jeho zvěděli, že dobývají pevností, spolu s veškerým národem prosili Pána s pláčem a slzami, aby dobrého anděla poslal k vysvobození Israele.', '2Ma 11:7': 'A sám Machabejský první vzav zbroj napomínal jiné, aby spolu s ním vydali se v nebezpečí a pomoc přinesli bratřím svým.', '2Ma 11:8': 'Když tedy spolu šli ochotnou myslí, ukázal se u Jerusalema jezdec v bílém rouchu, an před nimi jede zlatým kopím potřásaje.', '2Ma 11:9': 'Tu všichni společně dobrořečili milosrdnému Pánu a nabyli tolik odvahy, že byli hotovi poraziti ne toliko lidi, ale i nejlítější šelmy a železné zdi.', '2Ma 11:10': 'Táhli tedy spořádaně majíce pomocníka s nebe a milosrdného Pána.', '2Ma 11:11': 'Jako lvi obořivše se úprkem na nepřátele porazili z nich jedenácte tisíc pěších a tisíc šest set jezdců;', '2Ma 11:12': 'všecky ostatní obrátili na útěk; většina z nich raněna jsouc vyvázla beze zbraně. Ano i sám Lysiáš hanebným útěkem unikl.', '2Ma 11:13': 'Ježto nebyl blázen, sám v sobě rozjímaje, jakou porážku utrpěl a rozuměje, že Židé jsou nepřemožitelní, protože spoléhají na pomoc všemohoucího Boha, poslal k nim', '2Ma 11:14': 'a sliboval, že chce svoliti ke všemu, co je spravedlivého, i krále že. přinutí, aby byl přítelem (jejich).', '2Ma 11:15': 'Machabejský tedy maje na zřeteli to, co jest užitečno, povolil prosbě Lysiášově ve všech věcech; a král připustil všechny podmínky, které Machabejský pro Židy Lysiášovi písemně předložil.', '2Ma 11:16': 'Lysiáš totiž napsal Židům list tohoto znění: Lysiáš (posílá) národu židovskému pozdrav!', '2Ma 11:17': 'Jan a Absalom, vaši poslanci odevzdávajíce listinu žádali, abych splnil to, co oznámili.', '2Ma 11:18': 'Proto cokoliv mohlo předneseno býti králi, předložil jsem; a co možného bylo, dovolil.', '2Ma 11:19': 'Zachováte-li tedy v ujednaných věcech věrnost, pokusím se i napotom, abych vám vymohl vše nejlepší.', '2Ma 11:20': 'O věcech ostatních dopodrobna jsem ústně poručil vašim i mým poslům, aby s vámi promluvili.', '2Ma 11:21': 'Mějte se dobře! Dáno léta stého čtyřicátého osmého měsíce Dioskora dne dvacátého čtvrtého.', '2Ma 11:22': 'List králův obsahoval toto: Král Antioch (vzkazuje) bratru Lysiášovi pozdrav!', '2Ma 11:23': 'Ježto otec náš mezi bohy jest přenesen, my chceme, aby příslušníci říše naší klidné mohli se věnovati svým věcem.', '2Ma 11:24': 'Ježto jsme slyšeli, že Židé nesvolili otci mému, aby přijali řecké mravy, ale že chtějí držeti se svého zákona a proto že od nás žádají, aby jim připuštěno bylo právo jejich,', '2Ma 11:25': 'proto chceme, aby i tento národ v pokoji byl; ustanovujeme tedy a usuzujeme, aby chrám byl jim navrácen, aby žili podle obyčeje svých předků.', '2Ma 11:26': 'Dobře tedy učiníš, pošleš-li k nim a podáš-li jim pravici, aby poznajíce naši vůli dobré mysli byli a hleděli si pilně svých věcí.', '2Ma 11:27': 'List králův Židům zněl takto: Král Antioch starším židovským a ostatním Židům (vzkazuje) pozdrav!', '2Ma 11:28': 'Máte-li se dobře, plní se naše přání; také my se máme dobře.', '2Ma 11:29': 'Přišel k nám Menelaus řka, že chcete odebrati se k svým, kteří jsou u nás.', '2Ma 11:30': 'Proto těm, kteří přijdou až do třicátého dne měsíce Xantika, zaručujeme bezpečnost;', '2Ma 11:31': 'ať si Židé užívají pokrmů a zákonů svých jako prve; a žádný z nich žádným způsobem ať není obtěžován pro to, co se bylo přihodilo z nevědomí.', '2Ma 11:32': 'Posíláme také Menelaa, aby vám pověděl (více). – ', '2Ma 11:33': 'Mějte se dobře. – Dáno léta stého čtyřicátého osmého měsíce Xantika dne patnáctého.', '2Ma 11:34': 'Také Římané poslali list tohoto znění:', '2Ma 11:35': 'Kvintus Memmius a Titus Manilius, poslové římští, (posílají) národu židovskému pozdrav! – Co vám přiznal Lysiáš, příbuzný králův, přiznáváme i my.', '2Ma 11:36': '0 těch pak věcech, které usoudil vznésti na krále, pilně mezi sebou porokujte a pošlete hned někoho, abychom (o nich) se vyslovili ve váš prospěch; neboť my jedeme do Antiochie.', '2Ma 11:37': 'Proto pospěšte odepsati, abychom i my věděli, jaká máte přání.', '2Ma 11:38': 'Mějte se dobře! – Dáno léta stého čtyřicátého osmého patnáctého dne měsíce Xantika.', '2Ma 12:1': 'Když se ty smlouvy staly, Lysiáš jel ke králi, Židé pak obírali se orbou.', '2Ma 12:2': 'Avšak ti, kteří (tam) byli zůstali, Timotej a Apollonius, syn Genneův, dále Jeronym a Demofon a kromě těch Nikanor, vladař Cypru, nedali jim v tichosti a v pokoji žíti.', '2Ma 12:3': 'Tehdy Joppští spáchali takovouto nešlechetnost: prosili Židy, se kterými bydlili, aby se ženami a s dětmi vstoupili na loďky, které byli připravili, jako by nic zlého proti nim nezamýšleli;', '2Ma 12:4': 'to se stalo všeobecným usnesením města. Když i oni svolili a pro pokoj žádného podezření neměli, když na hlubinu přišli, utopili jich neméně než dvě stě.', '2Ma 12:5': 'Juda, když zvěděl o tomto ukrutenství na lidu národa svého provedeném, dal příkaz svým stoupencům a vzývaje Boha, spravedlivého soudce,', '2Ma 12:6': 'táhl na vrahy (svých) bratří; v noci zažehl přístav, spálil loďky a ty, kteří od ohně utekli, mečem pobil.', '2Ma 12:7': 'Když to tak udělal, odtrhl chtěje se zase vrátit a všecky Joppany vykořenit.', '2Ma 12:8': 'Když zvěděl, že i Jamnijští totéž chtějí učiniti Židům, kteří s nimi bydlili,', '2Ma 12:9': 'napadl v noci i Jamnijské a zažehl přístav s loďmi, takže záři od ohně bylo viděti v Jerusalemě dvě stě čtyřicet honů daleko.', '2Ma 12:10': 'Když byli odtud odtrhli devět honů táhnouce proti Timotejovi, napadli ho Arabové, pět tisíc mužů (pěších) a pět set jezdců.', '2Ma 12:11': 'Když se (jim) v prudké bitvě s pomocí Boží šťastně vedlo, ostatek přemožených Arabů prosil, aby jim Juda podal pravici slibujíce, že (jim) poskytnou pastvy a výhody i v jiných věcech.', '2Ma 12:12': 'Juda maje za to, že v pravdě ve mnohých věcech užiteční budou, slíbil pokoj; oni pak přijavše pravici odešli do svých stanů.', '2Ma 12:13': 'Poté napadl také pevné město, mosty a zdmi hrazené, v němž byly zástupy všelijakých národů, jež slulo Kasfin.', '2Ma 12:14': 'Obyvatelé jeho spoléhajíce se na pevnost zdi a na zásoby potravy, měli se zarputile, zlořečením popouzeli Judu, rouhali se a mluvili neslušně.', '2Ma 12:15': 'Tu Machabejský, vzývaje velikého panovníka světa, který bez beranů a bez obléhacích nástrojů za času Josuova zbořil Jericho, lítě hnal se ke zdem;', '2Ma 12:16': 'z vůle Boží dobyv města nadělal nesčíslných vražd, takže se zdálo, jako by jezero, které tu zšíři dvou honů leželo, krví zbitých se vlnilo.', '2Ma 12:17': 'Odtáhše odtud sedm set padesát honů přišli do Charaky k těm Židům, kteří slovou Tubiaňané;', '2Ma 12:18': 'ale Timoteje na těch místech nedopadli, an nic nespraviv navrátil se, zanechav na jednom místě velmi silnou posádku.', '2Ma 12:19': 'Tu Dositeus a Sosipater, vůdcové Machabejského, pobili deset tisíc mužů posádkou od Timoteje zanechaných.', '2Ma 12:20': 'Machabejský pak, zřídiv okolo sebe šest tisícův a postaviv je po houfech; táhl proti Timotejovi majícímu s sebou sto dvacet tisíc pěších a dva tisíce pět set jezdců.', '2Ma 12:21': 'Ale Timotej zvěděv o příchodu Judově poslal napřed ženy a děti a ostatek zavazadel do pevnosti, která sluje Karnion; byla totiž nedobytná a nesnadno přístupná pro místní soutěsky.', '2Ma 12:22': 'Když se ukázal první houf Judův, připadl na nepřátele strach z přítomnosti Boha, který všechno vidí, i byli obráceni na útěk jeden sem, druhý tam, takže byli spíše od svých (lidí) poraženi a ranami mečů svých probodáni.', '2Ma 12:23': 'Juda náramně na ně dotíral, trestaje bezbožníky a porazil z nich třicet tisíc mužů.', '2Ma 12:24': 'Timotej sám upadl do rukou Dositea a Sosipatra; mnohými pak prosbami žádal, aby ho pustili živého, protože má prý v zajetí mnohých z Židů rodiče a bratry, kteří by pro smrt jeho zklamáni byli.', '2Ma 12:25': 'Když se (kolikrát) zaručil, že je navrátí podle úmluvy, propustili ho bez úrazu, aby zachovali své bratry.', '2Ma 12:26': 'Poté vytáhl Juda ke Kamionu a pobil dvacet pět tisíc lidí.', '2Ma 12:27': 'Když uprchlí byvše zbiti, hnul se (Juda) s vojskem k Efronu, městu hrazenému, ve kterém sídlilo množství rozličných národů; silní junáci postavivše se před zdi statečně odpírali; bylo pak v tom městě také mnoho válečných nástrojů a zásoba střel.', '2Ma 12:28': 'Ale když vzývali Všemohoucího, který svou mocí sílu nepřátelskou potírá, dobyli města a z obyvatelstva jeho pobili dvacet pět tisíc.', '2Ma 12:29': 'Odtud táhli ke Scytopoli, které bylo od Jerusalema šest set honů zdáli.', '2Ma 12:30': 'Když však Židé, kteří mezi Scytopolskými bydlili, vydávali svědectví, že dobrotivě s nimi nakládali, že i v čas neštěstí svou laskavost, jim najevo dávali,', '2Ma 12:31': 'poděkovavše a napomenuvše jich, aby také příště dobrotiví byli k národu jejich, přišli do Jerusalema, když nastával svátek týdnů.', '2Ma 12:32': 'Po letnicích vytáhli proti Gorgiášovi, správci Edomska.', '2Ma 12:33': 'Ten vytáhl se třemi tisíci pěších a čtyřmi sty jezdců.', '2Ma 12:34': 'Když se srazili, něco málo Židů padlo.', '2Ma 12:35': 'Ale nějaký Dositej, jezdec z oddílu Bacenorova, silák, chytil Gorgiáše (a držel ho), protože ho chtěl zajmouti živého; (avšak) jeden jezdec z Tracie obořil se haň a uťal mu rámě; a tak Gorgiáš utekl do Maresy.', '2Ma 12:36': 'Když pak oddíl Esdrinův dlouho bojuje již ochaboval, vzýval Juda Pána, aby byl pomocníkem a vůdcem boje;', '2Ma 12:37': 'i počal řečí otců s písněmi válečný křik a udeřiv na bojovníky Gorgiášovy rozehnal je.', '2Ma 12:38': 'Poté Juda sebrav vojsko přitáhl do města Odollam; a ježto přicházel sedmý den, očistivše se podle obyčeje na tom místě světili sobotu.', '2Ma 12:39': 'Druhého dne pak přišel Juda se svými, aby sebral těla padlých a položil je k rodičům do otcovských hrobů.', '2Ma 12:40': 'Tu nalezli pod řízami zabitých z darů modlám, které v Jamnii byly, které zákon Židům zapovídá; i bylo všem zřejmo, že padli pro tu příčinu.', '2Ma 12:41': 'Proto všichni dobrořečili spravedlivý soud Pána, který z tajných věcí učinil zjevné.', '2Ma 12:42': 'Poté obrátivše se k modlitbě prosili, aby na to provinění, které se stalo, zapomenuto bylo. Šlechetný Juda pak napomínal lid, aby se uchovali hříchu, na své oči vidouce, co se stalo pro hříchy těch, kteří padli.', '2Ma 12:43': 'A učiniv sbírku poslal dvanácte tisíc drachem stříbra do Jerusalema, aby podána byla oběť za hříchy mrtvých, dobře a zbožně smýšleje o vzkříšení,', '2Ma 12:44': '– kdyby totiž nebyl měl naděje, že padlí vstanou, bylo by se domnívati, že bylo zbytečno a neužitečno modliti se za mrtvé – ', '2Ma 12:45': 'a maje na zřeteli, že ti, kteří zbožně zemřeli, mají výbornou odměnu složenou.', '2Ma 12:46': 'Proto svatá a spasitelná jest myšlenka za mrtvé se modliti, aby hříchů zproštěni byli.', '2Ma 13:1': 'Léta stého čtyřicátého devátého zvěděl Juda, že Antioch Eupator táhne s množstvím na Judsko', '2Ma 13:2': 'a s ním Lysiáš, poručník a správce říše, maje s sebou sto deset tisíc pěších, pět tisíc jezdců, dvacet dva slony a tři sta vozů s kosami.', '2Ma 13:3': 'Přimísil se mezi ně i Menelaus; s velikou lstí naléhal na Antiocha, ne pro blaho vlasti, ale doufaje, že (zase) nabude svých hodností.', '2Ma 13:4': 'Ale král králů vzbudil hněv Antiochův proti bezbožníkovi; a když ho Lysiáš přesvědčil, že on jest příčina všeho zlého, rozkázal hned na tom místě ho jmouti a zabíti podle místního obyčeje.', '2Ma 13:5': 'Byla tam totiž věž padesát loket (vysoká), plná všudy nahromaděného popela; s té bylo viděti do hlubiny.', '2Ma 13:6': 'Odtud rozkázal toho svatokrádce do popela svrhnouti; všichni ho strkali na smrt.', '2Ma 13:7': 'Podle takového zákona dlužno bylo zemříti Menelaovi, přestupníku zákona, a ani zemi nesměl být odevzdán.', '2Ma 13:8': 'A to vším právem: poněvadž totiž byl mnoho hříchů proti oltáři spáchal, jehož oheň i popel byl svatý, on (také) k smrti popelem odsouzen byl.', '2Ma 13:9': 'Ale král s nezkrocenou zuřivostí táhl, aby se ukázal Židům horším nežli byl otec jeho.', '2Ma 13:10': 'Když to Juda zvěděl, rozkázal lidu, aby dnem i nocí vzýval Pána, aby jako vždycky tak i nyní pomohl těm,', '2Ma 13:11': 'kteří se obávali, by nebyli zbaveni zákona, vlasti a svatého chrámu; dále by nedopouštěl, aby lid, který si nedávno maličko oddechl, opět rouhavým pohanům byl poddán.', '2Ma 13:12': 'Když tedy všichni spolu to činili a prosili od Pána milosrdenství s pláčem a s posty tři dny ležíce na zemi, napomenul je Juda, aby se připravili.', '2Ma 13:13': 'Sám pak se staršími se uradil, že prve nežli král s vojskem vtrhne do Judska a dobude města, vytáhnou a poručí soudu Páně konec té věci.', '2Ma 13:14': 'Poručiv tedy vše v moc Boha, stvořitele světa, a napomenuv své, aby statečně bojovali a stáli až do smrti pro zákon, pro chrám, pro město, pro vlast a pro měšťany, položil se s vojskem u Modinu.', '2Ma 13:15': 'Dav svým válečné heslo „Bohu (patří) vítězství!" a vybrav nejsilnější junáky v noci napadl královský stan, pobil v ležení čtyři tisíce mužů a největšího ze slonů s těmi, kteří na něm byli.', '2Ma 13:16': 'Největším strachem a zmatkem vojsko nepřátelské naplnivše a vše šťastně vykonavše odtáhli.', '2Ma 13:17': 'To se stalo, když se rozednívalo s pomocí ochrany Páně.', '2Ma 13:18': 'Král okusiv židovské statečnosti pokoušel se (válečným) uměním o nesnadná místa;', '2Ma 13:19': 'i přitáhl s vojskem k Betsuře, židovské pevnosti dobře hrazené, ale byl odehnán; obnoviv útok byl poražen.', '2Ma 13:20': 'Obleženým posílal totiž Juda potřeby.', '2Ma 13:21': 'Jakýsi Rhodok, z vojska židovského, který pronášel tajné věci nepřátelům, byl vyhledán, jat a uvězněn.', '2Ma 13:22': 'Král vyjednával opět s obleženými v Betsuře, podal pravici, obdržel ji. odtrhl, napadl Judu, ale byl přemožen.', '2Ma 13:23': 'Zvěděv pak, že se vzbouřil Filip v Antiochii, který byl zanechán ke správě říše, náramně se zděsil, uchlácholil Židy, povolil jim, přisahal na všecko, co by se spravedlivého zdálo, smířiv se obětoval oběť, uctil chrám a dal dary.', '2Ma 13:24': 'Objav Machabejského ustanovil ho vůdcem a knížetem od Ptolemaidy až ke Gerrenským.', '2Ma 13:25': 'Když pak přišel do Ptolemaidy, Ptolemaidští těžce nesli tu přátelskou smlouvu chtějíce ji ve zlosti zrušiti.', '2Ma 13:26': 'Tehdy vystoupiv Lysiáš na řečniště vyložil důvody, upokojil lid a vrátil se do Antiochie. Tak se dalo královo tažení a jeho návrat.', '2Ma 14:1': 'Po třech letech Juda a jeho stoupenci zvěděli, že Demetrius (syn) Seleukův s četným vojskem a s loděmi přistál v přístavě Tripolském a obsadil příhodná místa;', '2Ma 14:2': 'dále že se zmocnil krajin proti Antiochovi a vůdci jeho Lysiášovi.', '2Ma 14:3': 'Tu nějaký Alcim, bývalý velekněz, který se dobrovolně byl poskvrnil za času (náboženského) směšování, rozvažuje, že žádným způsobem nebude míti zniku ani k oltáři přístupu,', '2Ma 14:4': 'přišel léta stého padesátého ke králi Demetriovi nesa jemu zlatou korunu, ratolest palmovou a nadto i haluze (olivové), které se zdály býti z chrámu. V ten den by] (ještě) tiše.', '2Ma 14:5': 'Ale nabyl příhodného času ke své bezbožnosti, když byv povolán od Demetria do rady tázán byl, jakého smýšlení a jakých záměrů jsou Židé.', '2Ma 14:6': 'Odpověděl: „Ti z Židů, kteří slují Assideové, které vede Juda Machabejský, udržují války, činí rozbroje aniž dopouštějí, aby říše měla pokoj.', '2Ma 14:7': 'Proto i já oloupen byv o důstojnost rodičů, to jest o velekněžství, přicházím nyní sem,', '2Ma 14:8': 'předně z věrné péče o zájmy královy, za druhé pak pro blaho spoluměšťanů (svých); neboť zlobou oněch veškeren národ náš nemálo zbědován jest.', '2Ma 14:9': 'Prosím, ó králi, přesvědč se o všech těch věcech a učiň opatření pro krajinu i sevřený národ podle rozhlášené laskavosti své ke každému.', '2Ma 14:10': 'Neboť dokud jest Juda živ, není pokoj v říši možný."', '2Ma 14:11': 'Když takové řeči pronesl, také jiní přátelé (královi), kteří Judovi nepřáli, poštvali Demetria.', '2Ma 14:12': 'Ten poslal ihned Nikanora, správce slonů, do Judska za velitele', '2Ma 14:13': 'poručiv mu, aby Judu zajal, jeho stoupence rozehnal a Alcima nejvyšším knězem velechrámu ustanovil.', '2Ma 14:14': 'Tu pohané, kteří před Judou byli se po Judsku rozutekli, přidávali se houfně k Nikanorovi majíce za to, že neštěstí a porážky Židů budou jejich štěstím.', '2Ma 14:15': 'Židé tedy uslyševše, že Nikanor (na ně) táhne a že pohané se k němu shromažďují, posypavše se zemí prosili toho, který lid na věky svým učinil, aby ho chránil, toho, který svůj majetek nápadnými úkazy opatruje.', '2Ma 14:16': 'Když pak vůdce rozkázal, ihned se odtud hnuli a srazili se u osady Dessau.', '2Ma 14:17': 'Šimon, bratr Judův, narazil na Nikanora a náhlým příchodem nepřátel byl přestrašen.', '2Ma 14:18': 'Avšak Nikanor, který byl slyšel o zmužilosti Judových druhů a o neohrožené mysli, kterou měli ve válkách pro vlast, obával se učiniti rozsudek krví.', '2Ma 14:19': 'Proto poslal napřed Possidonia, Theodotia a Matiáše, aby mír nabídli a přijali.', '2Ma 14:20': 'Když byli dlouho o věci rokovali, a když sám vůdce na množství ji vznesl, všech jeden byl smysl – k míru přivoliti.', '2Ma 14:21': 'Proto ustanovili den, kdy by soukromí mezi sebou jednali; každému přineseno a postaveno bylo křeslo.', '2Ma 14:22': 'Jak byl Juda rozkázal, byli na příhodných místech oděnci (rozestaveni), aby snad nepřátelé náhle něco zlého nepodnikli; poté slušně rozmlouvali.', '2Ma 14:23': 'Nikanor bydlil v Jerusalemě, ale nic nečinil nepravého, ano propustil zástupy vojska, které se byly k němu shromáždily.', '2Ma 14:24': 'Na Judu byl vždy laskav z té duše; byl muži tomu nakloněn.', '2Ma 14:25': 'A domluvil mu, aby pojal ženu a zplodil syny. Učinil tedy svatbu a pokojně žili. Žili přátelsky spolu.', '2Ma 14:26': 'Ale Alcim vida jejich vzájemnou lásku a smlouvy přišel k Demetriovi a pravil, že Nikanor svoluje k nepřátelským podnikům a že Judu, úkladníka říše, nástupcem jeho ustanovil.', '2Ma 14:27': 'Tu král rozzlobiv se a nešlechetnými pomluvami toho (člověka) podrážděn byv psal Nikanorovi, že těžce nese přátelskou smlouvu a že poroučí Machabejského svázaného rychle do Antiochie poslati.', '2Ma 14:28': 'Nikanor zvěděv to zděsil se a těžce to nesl, že má zrušiti smlouvu, ve kterou byli vešli, an jemu ten muž nic zlého neučinil;', '2Ma 14:29': 'ale že králi odpírati nemohl, vyčkával příležitost", aby rozkaz vykonal.', '2Ma 14:30': 'Machabejský vida, že Nikanor nemá se k němu (již) tak ochotně (jako prve), ale že při obvyklých stycích strozeji se ukazuje, a rozuměje, že ta neochota není z dobrého úmyslu, sebrav něco málo svých skryl se před Nikanorem.', '2Ma 14:31': 'Ten, když se dověděl, že jej onen muž šlechetně předešel, přišel k přesvatému velechrámu a rozkázal kněžím, kteří (právě) podávali obvyklé oběti, aby mu toho muže vydali.', '2Ma 14:32': 'Když oni odpřisáhli, že nevědí, kde hledaný jest, vztáhl ruku proti chrámu', '2Ma 14:33': 'a přisáhl řka: „Jestliže mi Judy svázaného nevydáte, srovnám tento dům Boží se zemí, oltář rozkopám a zde chrám zasvětím Bakchovi."', '2Ma 14:34': 'To pověděv odešel. Kněží pak zdvihnuvše ruce k nebi vzývali toho, který vždycky byl obráncem národa jejich, takto:', '2Ma 14:35': '„Ty, všech věcí Pane, který ničeho nepotřebuješ, chtěl jsi, aby chrám, tvůj příbytek byl mezi námi.', '2Ma 14:36': 'Nuže tedy, nejsvětější Pane, původce vší svatosti, zachovej na věky dům tento neposkvrněný, který jest nedávno vyčištěn."', '2Ma 14:37': 'Tu byl obžalován u Nikanora jakýsi Raziáš, ze starších jerusalemských, muž milovný města a dobré pověsti, který pro tu lásku otcem Židů nazván byl.', '2Ma 14:38': 'Ten dlouho před tím, kdy bylo třeba zdržovati se (pohanství), pevně se držel židovství, hotov jsa tělo i duši vydati za setrvání (v něm).', '2Ma 14:39': 'Nikanor chtěje zřejmě dáti najevo nenávist svou k Židům poslal pět set vojáků, aby ho jali.', '2Ma 14:40': 'Domníval se totiž, že chytí-li ho, velmi velikou škodu učiní Židům.', '2Ma 14:41': 'Když však čety chtěly na dům jeho se obořiti, dveře vylomiti a oheň přiložiti a když ho již bezmála měli, vrazil do sebe meč;', '2Ma 14:42': 'vyvolil raději velkodušně zemříti nežli se dostati do moci bezbožníkům a snášeti křivdu, rodu svého nehodnou.', '2Ma 14:43': 'Ježto však ve spěchu ne dosti jistým úderem tu ránu byl si dal, a čety (již) dveřmi se draly, vyběhnuv směle na zeď vrhl sebou zmužile mezi ty čety;', '2Ma 14:44': 'ty když rychle před padajícím ustoupily, padl na prostředek šíje;', '2Ma 14:45': 'ještě dýchaje s myslí roznícenou vstal, ačkoliv pak krev z něho velikým tokem se lila, a on těžkými ranami byl zraněn, běže prorazil četu', '2Ma 14:46': 'a stoje na jakési příkré skále, ačkoliv krev byla již z něho bezmála vytekla, vzav své vnitřnosti oběma rukama hodil je na čety vzývaje panovníka života i ducha, aby mu je zase navrátil. Tak život dokonal.', '2Ma 15:1': 'Když pak Nikanor zvěděl, že Juda jest v místech samařských, umínil si, že s veškerou mocí v den sobotní svede (s ním) bitvu.', '2Ma 15:2': 'Židé, kteří byli nuceni s ním táhnouti, pravili: „Nečiň tak zuřivě a ukrutně, ale cti den posvěcený a čest vzdej tomu, který všecko vidí!"', '2Ma 15:3': 'Tu onen nešťastník se otázal: „Jest na nebi mocný, který přikázal světiti den sobotní?"', '2Ma 15:4': 'Když oni odpověděli: „Je to sám Pán živý, vládce na nebi, který přikázal světiti den sedmý,"', '2Ma 15:5': 'řekl onen: „A já jsem vládce na zemi, který poroučím vzíti zbroj a královskou službu konati!" Avšak nedokázal toho, aby tu vůli vykonal.', '2Ma 15:6': 'Nikanor tedy pozdvihl se s velikou pýchou a zamýšlel veřejný památník (vítězství) nad Judou postaviti.', '2Ma 15:7': 'Ale Machabejský vždycky s veškerou nadějí doufal, že mu Bůh přispěje na pomoc.', '2Ma 15:8': 'A napomínal svých, aby se nebáli příchodu národů, ale majíce v mysli, kolikrát se jim dostalo již pomoci s nebe, aby i nyní doufali, že Všemohoucí dá jim zvítěziti.', '2Ma 15:9': 'Těše je ze zákona a z proroků, připomínaje jim také bitvy, které byli prve podnikli, dodal jim statečnosti.', '2Ma 15:10': 'Pozdvihnuv tak mysli jejich poukázal také na věrolomnost pohanů a na porušení přísah.', '2Ma 15:11': 'Tak ozbrojil každého z nich ne bezpečím štítů nebo kopí, ale útěchou výborných řečí; vypravoval (také) nade vše hodnověrný sen, kterým všecky rozradostnil.', '2Ma 15:12': 'Zdálo se mu toto: Viděl Oniáše, bývalého velekněze, muže vzorného, dokonalého, skromného v obcování, ukázněného, vážného v řeči a od dětství v ctnostech cvičeného, an se modlil s rukama pozdviženýma za veškeren národ židovský.', '2Ma 15:13': 'Poté se mu ukázal i jiný muž, věkem i nádherným vzezřením budící úžas a oblitý velebností veliké krásy.', '2Ma 15:14': 'Oniáš ujav slovo řekl: „Tento jest milovník bratří a národa israelského; je to ten, který se mnoho modlí za národ a za všecko svaté město: Jeremiáš, prorok Boží."', '2Ma 15:15': 'Tu Jeremiáš vztáhl pravici a dal Judovi zlatý meč řka:', '2Ma 15:16': '„Vezmi svatý meč, dar od Boha, kterým porazíš nepřátele lidu mého israelského."', '2Ma 15:17': 'Napomenuti tedy byvše výbornými řečmi Judovými, které byly s to, aby zvýšily odvahu a posilnily mysli jinochů, umínili si, že se dají do boje a že budou statečně bojovati, aby zmužilostí věc ukončili, protože bylo svaté město i chrám v nebezpečí.', '2Ma 15:18': 'Neboť o ženy, o děti, též i o bratry a příbuzné měli menší starost; ale největší a přední strach byl o svatý chrám.', '2Ma 15:19': 'Ale i ti, kteří byli v městě nemalou starost měli o ty, kteří se měli potýkati.', '2Ma 15:20': 'Když již všichni očekávali budoucí rozhodné bitvy, a když nepřátelé byli již tu, když vojsko bylo sešikováno, sloni a jezdci na příhodných místech spořádáni,', '2Ma 15:21': 'tu Machabejský, vida příchod toho množství, všelijaké druhy zbraně a vzteklost slonů, vztáhnuv ruce k nebi vzýval Pána, který divy činí, který ne podle moci zbraní, ale jak se jemu líbí, hodným dává vítězství.', '2Ma 15:22': 'Vzývaje ho řekl toto: „Ty, Pane, který jsi za času Ezechiáše, krále judského, poslal anděla svého a pobil jsi z vojska Senacheribova sto osmdesát pět tisíců:', '2Ma 15:23': 'pošli i nyní, panovníče nebes, dobrého svého anděla před námi na hrůzu a na postrach velikého ramene svého,', '2Ma 15:24': 'aby se báli ti, kteří s rouháním táhnou proti tvému svatému národu." Tak tedy se pomodlil.', '2Ma 15:25': 'Nikanor a vojsko jeho za zvuku trub a písní postupovalo,', '2Ma 15:26': 'kdežto Juda se svými vzývavše Boha a modlíce se vešli v bitvu.', '2Ma 15:27': 'Rukama sice bojujíce, ale srdcem k Pánu se modlíce, pobili ne méně než třicet pět tisíc přítomností Boží velice obveseleni jsouce.', '2Ma 15:28': 'Po bitvě s radostí se vracejíce zpozorovali, že Nikanor padl ve svém odění.', '2Ma 15:29': 'Protož učinivše křik a povyk jazykem otců dobrořečili Pánu všemohhoucímu.', '2Ma 15:30': 'Tehdy Juda, který tělem i duší všecek hotov byl umříti za měšťany, rozkázal Nikanorovu hlavu a ruku s ramenem uťatou přinésti do Jerusalema.', '2Ma 15:31': 'Když pak tam přišel, svolav spoluměšťany i kněze k oltáři, povolal i ty, kteří byli na hradě.', '2Ma 15:32': 'A ukázal hlavu Nikanorovu i nešlechetnou ruku, kterou byl se slovy velmi zpupnými proti svatému domu všemohoucího Boha vztáhl;', '2Ma 15:33': 'kázal dále vyřezati jazyk bezbožného Nikanora a po kusech předhodit jej ptákům; ruku pak pošetilcovu dal proti chrámu pověsiti.', '2Ma 15:34': 'Tu všichni dobrořečili Pánu nebeskému řkouce: „Požehnaný ten, který zachoval místo své nepohskvrněné!"', '2Ma 15:35': 'Hlavu Nikanorovu pověsil vysoko na hradě na patrné a zjevné znamení pomoci Boží.', '2Ma 15:36': 'Všichni pak usnesli se v obci na zákoně, aby tento den nebyl pominut bez slavnosti,', '2Ma 15:37': 'ale aby svěcen byl třináctého dne měsíce, který sluje syrsky adar, ten den před svátkem Mardocheovým.', '2Ma 15:38': 'Ježto tedy Nikanorovy dějiny takto skončily a ježto od těch časů Židé již město podrželi, také já tu vypravování končím.', '2Ma 15:39': 'Jestliže dobře jest (podáno) a jak se na vypravování sluší, jest přání mé splněno; pakli méně vhodně, buď mi prominuto;', '2Ma 15:40': 'Neboť jako vždycky víno nebo vždycky vodu píti protivné jest, ale užívati jednoho po druhém příjemno: tak i čtenáři, je-li vypravování vždy úsečné, nebývá milé. Zde tedy budiž ukončeno.'}